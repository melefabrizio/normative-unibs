# Appunti di **Normativa e regolamentazione delle TLC** 2014

-----------------------

I presenti appunti sono stati presi durante il corso 2013/2014 di Normativa e Regolamentazione delle TLC, di Alberto Signoroni. Essendo l'opera di un essere umano, macchina imperfetta e piena di difetti, contengono occasionali omissioni, che comunque riguardano quasi sempre testi di leggi e regolamenti e che sono referenziati. 

Potete segnalare eventuali errori, di battitura, di concetto o (ahimè) grammaticali, via email a me, [Fabrizio Mele](mailto:fabrizio@mele.io) (*fabrizio@mele.io*), tutte le segnalazioni sono bene accette [nota dal futuro: ancora meglio aprire una pull request sul repo Github, vedi sotto].

Il pdf che state leggendo è il rendering di un sorgente markdown, qualora non vi piaccia il font, l'impaginazione o qualsiasi altra cosa scrivetemi e provvederò ad inviarvi il file *.md.

Il materiale è pubblicato sotto licenza [Creative Commons Attribution 4.0](http://creativecommons.org/licenses/by/4.0/), ovvero farci quello che volete a patto di citare questo "github.com/melefabrizio/normative-unibs" come fonte.

Dall'anno domini 2022 questi appunti sono anche disponibili su [Github](https://github.com/melefabrizio/normative-unibs). Pull requests accepted.


-----------------------


### Concetti giuridici di base e fonti del diritto
Il **Diritto** è il sistema di regole che disciplina il vivere sociale e risolve i conflitti tra gli uomini. Le regole sono predeterminate per stabilire quale interesse debba prevedere e quale soccombere in una contesa. 

- Norma giuridica: unità elementare del sistema del diritto
- Istituto giuridico: norme coordinate per assolvere ad una funzione(proprietà, responsabilità, etc.)
- Ordinamento giuridico: insieme delle norme che compongono il sistema.

Il Diritto si divide in tre ambiti fondamentali: **Civile**, **Penale**, **Amministrativo**. Ciascun ambito comprende specifiche discipline di settore relative agli interessi che si intende tutelare.

###### La norma giuridica

La **norma giuridica** è un comando (stabilisce una regola) di tipo generale ed astratto. Una legge (od un regolamento od una direttiva) è divisa in articoli, a loro volta divisi in **commi**. Un comma può contenere una o più norme. 

#### Il sistema delle fonti del diritto
Le varie fonti si organizzano in un sistema gerarchico:

1. **Trattati della Comunità Europea** e i regolamenti comunitari
2. **Costituzioni** e leggi costituzionali
3. **Leggi ordinarie** dello Stato e atti aventi forza di legge (ex. D.L.)
4. **Leggi regionali**
5. **Regolamenti**
6. **Usi**

Le fonti di grado superiore vincolano le fonti di grado inferiore, e queste non possono contraddire quelle di grado superiore; se lo fanno sono automaticamente illegittime.

#####Fonti comunitarie

- Trattati
- Regolamenti
- Direttive

Il **Regolamento** è una disciplina dettagliata, direttamente ed immediatamente applicabile dagli Stati membri. La **Direttiva** detta principi generali, gli Stati membri sono tenuti ad adeguarsi con una legge interna. Le direttive, pur scendendo nei dettagli, si fermano prima di entrare nel campo d'azione delle leggi locali. 



#####Atti aventi forza di legge

- **Decreti legge**
- **Decreti legislativi**

I **Decreti-legge** sono emanati dal Governo *"in casi straordinari di necessità e di urgenza"*. Il Governo è un organo più snello del Parlamento e quindi può rispondere più velocemente a certe necessità di urgenza. Se non vengono convertite in leggi entro 60 giorni dal Parlamento vengono invalidati.
I **Decreti legislativi** sono emanati dal Governo per delega del Parlamento in base ad una legge di delegazione (che fissa principi, criteri direttivi, tempi e oggetto).

#####Regolamenti

I **Regolamenti** possono essere emanati anche da autorità all'infuori del Governo, come le Regioni, le Province, i Comuni, CONSOB, etc. 
Riguardano specifiche materie e possono essere:

- **di esecuzione**: regolano nei particolari materie già disciplinate dalla legge
- **indipendenti**: regolano materie non regolate da alcuna legge

Un Regolamento non può essere contrario ad una legge.


####Efficacia della legge nel tempo

Leggi e regolamenti entrano in vigore con la **pubblicazione in Gazzetta Ufficiale**; tramite la pubblicazione l'ignoranza non è ammessa come scusa. 
La legge cessa di avere efficacia per:

- Abrogazione espressa: direttamente da legge successiva o referendum o sentenza di illegittimità costituzionale
- Abrogazione tacita: indirettamente da una nuova legge per incompatibilità o in caso ci sia una nuova legge che regola l'intera materia


####Efficacia della legge nello spazio

Ogni stato formula a propria discrezione le proprie norme di diritto. 
Per risolvere conflitti tra norme di Stati ci sono le **norme di diritto internazionale privato**, le convenzioni internazionali.

####Interpretazione della legge

La legge prima di essere applicata deve essere **interpretata**. L'interpretazione può essere:

- Letterale
- Teleologica: dell'intenzione del legislatore. Può essere estensiva o restrittiva

L'interpretazione sta al giudice.

####La sentenza e i gradi di giudizio

La sentenza è la decisione del giudice chiamato a risolvere una controversia, presa interpretando ed applicando le norme.
I gradi di giudizio sono:
-  di primo grado: 
-  di secondo grado (corte d'appello)
-  legittimità

In Italia (*civil law*) il giudice non è vincolato a conformarsi all'interpretazione di una norma già data da altri giudici, negli ordinamenti di *common law* il giudizio precedente è vincolante.

####La ricerca delle fonti giuridiche


In passato la quantità di informazione era scarsa e di difficile reperimento, oggi invece si ha una sovrabbondanza di informazioni grazie all'affermazioni del web e delle banche dati; questo causa difficoltà nel valutarne il livello qualitativo e l'affidabilità. 
Gli elementi interessati dalla ricerca sono la normativa, l'orientamento della giurisprudenza, e la cosiddetta *dottrina*, ovvero le interpretazioni elaborate da studiosi nell'ambito della scienza di diritto.
Le leggi soggette a frequente aggiornamento presentano un testo storico, in GU, e un testo in vigore, al netto delle modifiche. Il testo in vigore (consolidato) non si trova in GU, ma deve essere reperito nelle banche dati giuridiche. Tuttavia fa fede **solo** il testo in **Gazzetta Ufficiale**. 

#Il diritto delle TLC Comunitario e la legislazione italiana

##La disciplina europea e nazionale delle telecomunicazioni


###Verso la convergenza tecnologica

####Separazione tra mezzi e servizi

Nella disciplina giuridica le **telecomunicazioni** sono definite per la prima volta come 
>"Ogni emissione, trasmissione o ricezione di segni, segnali, scritti, immagini, suoni o informazioni di qualsiasi natura, per filo, radioelettrica, ottica o a mezzo di altri sistemi elettromagnetici" -**Convenzione internazionale di Madrid 1932**

La disciplina giuridica classica si è occupata dei mezzi trasmissivi secondo due punti di vista:

- Profilo tecnico (ex telefonia)
- Profilo contenutistico (ex. radiotelevisione)

Fino a non molto tempo fa la legislazione nel campo delle comunicazioni elettriche era compartimentata, e rispondeva a principi ispiratori costituzionali.

Per quanto riguarda il *broadcast* (televisione) condizionano le leggi vigenti fino ad un certo periodo gli art. 21 (*Libertà di Pensiero*) e 41 (*Libertà di iniziativa economica privata*) della Costituzione. Per quanto riguarda la **comunicazione privata** gli art. 15 (*Libertà e segretezza della corrispondenza*) e 43 (*Trasferimento allo stato di servizi pubblici essenziali*). 

Negli ultimi anni le innovazioni nel settore delle telecomunicazioni porta verso la **convergenza tecnologica**: un mezzo è utilizzato per più servizi. 
Si va verso la **multimedialità**: diverse sorgenti, combinate in diversi servizi multimediali, su diversi mezzi di comunicazione collegati attraverso diversi canali di comunicazione. L'impatto dell'innovazione sui mezzi e canali di comunicazione, sugli utenti, sui mercati di riferimento, ha ripercussioni pesanti anche sul quadro normativo: i profili tecnico e contenutistico si intrecciano.

##I riflessi dell'innovazione tecnologica sulla disciplina giuridica delle TLC


###La situazione in Italia fino alle fine degli anni '80

I servizi postali e di telecomunicazione appartengono allo Stato (*Codice postale del 1973*) in un quadro di **monopolio pubblico**. Lo Stato si riserva la:

- Gestione e realizzazione delle infrastrutture
- Erogazione dei servizi
- Fornitura agli utenti dei terminali per la fruizione dei servizi in monopolio

Il telefono è un servizio pubblico, servito obbligatoriamente a chi lo chieda, e deve esistere l'uniformità tariffaria. La **STET** era la holding a controllo statale che gestiva in esclusiva i servizi di telecomunicazione (che comprendeva SIP, Italcable e Telespazio).

A partire della seconda metà degli anni '80 lo sviluppo delle tecnologia inizia a far barcollare la linea di demarcazione tra mezzi e servizi. Le reti iniziano ad essere più flessibili, la capacità e velocità trasmissive aumentano, gli operatori privati iniziano ad avere le risorse economiche per investire. Dal punto di vista politico le TLC iniziano ad essere una risorsa internazionale, e in Europa le decisioni iniziano ad essere prese in sede comunitaria. 

###Il mercato concorrenziale

Il primo atto fondamentale in Italia fu una sentenza della Corte di Giustizia Europea, ove si afferma il principio in base al quale le regole della concorrenza sono applicabili **anche al settore delle telecomunicazione** (*Rep. Italiana v. British Telecom*, 1985). Da qui si sviluppa una nuova politica delle TLC a livello europeo, volta a **liberalizzare** i mercati nazionali e armonizzare le legislazioni nazionali.

Il processo regolatorio comunitario inizia nel 1987 con l'uscita del **Libro Verde**. Questo prospetta una conservazione dei monopoli sulle infrastrutture locali di telefonia e telecomunicazione, ma suggerisce la liberalizzazione di tutti gli altri servizi. 
Successivamente, con il **Trattato di Maastricht** (1992), si attribuiscono alla CE le competenze legislative in materia di telecomunicazioni, stabilendo che l'azione della Comunità Europea per garantire sviluppo senza frontiere delle reti si sarebbe dovuta inserire in un sistema di mercato aperto e concorrenziale. Grande importanza era data all'aspetto di **interoperabilità e interconnessione** delle reti nazionali, e al coordinamento tra gli Stati membri per il raggiungimento degli obbiettivi comunitari. 

Inoltre il trattato di costituzione della CEE stabiliva che nessun monopolio nazionale poteva contrastare norme del trattato stesso, in particolare quelle riguardo la libera concorrenza e la discriminazione nazionale; tuttavia esisteva un'eccezione nel caso che l'applicazione delle norme intralciasse lo svolgimento del servizio stesso. 



##Le prime direttive comunitarie: tre fronti di intervento
Le prime direttive si sviluppano su tre fronti.

###Le prime parziali liberalizzazioni

Il primo fronte riguarda le iniziali **liberalizzazioni**, dal punto di vista dei **terminali** (Dir. 88/301/CEE), delle **reti** (Dir. 90/387/CEE) e dei **servizi** (Dir. 90/388/CEE). 

Venivano **eliminati i diritti esclusivi** di importazione, commercializzazione e manutenzione degli apparati terminali, per quanto riguarda le reti si inizia a parlare di ***ONP*** (*Open Network Provision*), ovvero l'accesso libero alle reti pubbliche. L'*ONP* apriva la strada verso la liberalizzazione dei servizi di telefonia, e con la direttiva sui servizi si stabilivano **condizioni di accesso eque** da parte dei privati alle reti degli ex-monopolisti. Inizialmente la liberalizzazione era limitata alla **telefonia non vocale**. Si introducevano problemi per la definizione di un costo di accesso equo, orientato ai costi.


###Il secondo fronte

Si estendono le **liberalizzazioni delle infrastrutture**; si va oltre il Libro Verde del 1987 e si punta alla completa eliminazione dei monopoli: Dir. 95/51/CE modifica la Dir. 90/388/CEE elimina le restrizioni riguardanti l'uso di reti televisive via cavo per la fornitura di servizi di telecomunicazione già liberalizzati. La direttiva 90/388/CEE viene modificata in merito alla **completa apertura alla concorrenza** dei mercati delle telecomunicazioni (Dir 96/19/CE).
Nella stessa direttiva si introducie per i fornitori di servizi liberalizzati la possibilità di costruire le proprie infrastrutture, permette la condivisione di reti con soggetti terzi e di collegare la propria rete a quella pubblica.

Per quanto riguarda la **liberalizzazione dei servizi**, la Dir. 96/19/CE prevede già la completa liberalizzazione anche delle telefonia vocale. La direttiva successiva 97/13/CE è più specifica sui servizi, e si occupa del regime di autorizzazione, definendo autorizzazioni generali e licenze individuali, armonizzando le legislazioni nazionali e riducendo il margine di discrezionalità delle autorità amministrative per il rilascio dei titoli abilitativi.

In generale un'*autorizzazione* è un permesso che sancisce diritti e obblighi specifici, è legata a due forme:

- **Autorizzazione generale**: indipendentemente dal fatto che sia disciplinata da una licenza per categoria o una normativa generale, non obbliga le imprese interessate ad ottenere una decisione esplicita da parte delle autorità di regolamentazione nazionale. In altri termini, una volta che un'impresa è abilitata ad essere un operatore delle telecomunicazioni può inserirsi nel mercato senza dover ottenere un esplicito permesso [*controllo ex-post*]
- **Licenza individuale**: è un'autorizzazione concessa da un'autorità di regolamentazione nazionale e conferisce diritti specifici ad un'impresa e l'assoggetta a obblighi specifici. In altri termini l'impresa non può esercitare i diritti previa decisione dell'autorità [*controllo ex-ante*]

I singoli Stati possono decidere se far pesare l'uno o l'altro aspetto.


###Il terzo fronte: interconnessione delle reti e Servizio universale

La direttiva 97/33/CE, in merito all'interconnessione nel settore delle telecomunicazioni, è finalizzata a garantire il Servizio universale e l'interoperabilità attraverso l'applicazione di principi di *ONP*.

L'interconnessione è definita come collegamento fisico e logico di reti di telecomunicazione utilizzate da un medesimo o da un altro organismo per consentire agli utenti di un organismo di comunicare con gli utenti dello stesso o di un altro organismo o di accedere a servii offerti da un altro organismo.

Viene introdotto l'obbligo per tutti gli operatori di **concedere l'interconnessione della propria rete** da parte di altri operatori dietro richiesta. Si accresce la competitività dei nuovi operatori rispetto agli ex-monopolisti.

Il **Servizio universale** introdotto dalla direttiva 97/33 viene trattato in maniera più approfondita dalla Dir. 98/10/CE (che chiude il primo pacchetto di liberalizzazioni). Il Servizio universale è l'insieme minimo di servizi di una data qualità a disposizione di tutti gli utenti, indipendentemente della posizione geografica, offerto ad un prezzo abbordabile. Viene imposto agli stati l'obbligo di fornire il servizio universale ai cittadini. Il servizio universale, di chiaro carattere pubblico, è ora introdotto in un mercato concorrenziale, dove gli operatori hanno lo scopo di fare profitto, quindi si creano problemi di carattere economico relativamente a questi obblighi. La direttiva comunque stabilisce che il S.U. debba essere finanziato da un apposito fondo partecipato da tutti gli operatori. 

##Caratteristiche di fondo della prima normativa comunitaria

La conseguenza del primo corpus normativo comunitario è l'**illegittimità** dei concetti di diritto esclusivo (*monopolio*) nel settore delle telecomunicazioni e del diritto speciale: non è ammessa l'esistenza di operatori in una posizione di predominanza. Esistono comunque delle eccezioni collegate ad esigenze di natura non economica, come la sicurezza e l'integrità della rete pubblica e la protezione dei dati.

La liberalizzazione introdotta dalla normativa comunitaria ha un forte carattere concorrenziale, assicurando la parità di condizioni attraverso la **regolamentazione asimmetrica**: la legge non è più strettamente uguale per tutti, ma pone vincoli e obblighi aggiuntivi su i soggetti *incumbent*, in modo da disincentivare la loro posizione di predominanza. In quest'ottica a carico degli operatori più forti sono le aree a fallimento di profitto, come la realizzazione del servizio universale. 

Essendo la sfera dei servizi di TLC composto da molti mercati, ognuno dei quali con caratteristiche e peculiarità differenti, e le direttive a seconda dei settori di intervento determinano a priori misure di significatività di **quota di mercato** e rilevanza del **potere di mercato** tali da far scattare gli obblighi previsti.
Vi è però la necessità locale di un governo delle telecomunicazioni, staccato dal potere politico, che regoli il mercato secondo la norma comunitaria. L'Unione Europea vede il governo delle telecomunicazioni attraverso l'istituzione di **autorità indipendenti**.

La Comunità Europea comunque si preoccupa che la liberalizzazione del mercato non generi forme di emarginazione sociale causate dall'operatore privato che non è interessato a fornire servizi poco o per nulla remunerativi. Il servizio pubblico sfuma nel **servizio universale**, che deve essere obbligatoriamente fornito dagli operatori, e determina delle **eccezioni** nelle regole del libero mercato.

È comunque subito chiaro che il concetto di Servizio Universale è destinato ad evolversi e arricchirsi, partendo dai servizi di telefonia locale e mobile, mantenendo l'aspetto di misuratore di funzione sociale che l'UE e gli Stati membri vorranno attribuire al sistema delle TLC, prevenendo l'**esclusione sociale**.


##Attuazione della normativa comunitaria nell'ordinamento italiano

###L'apertura del mercato ad una pluralità di operatori

####La nascita di Telecom Italia

Così come la normativa europea, anche l'attuazione dell'ordinamento italiano è stato **graduale**. Il primo atto, la legge 58/1992 soppresse l'Azienda di Stato e separò le funzioni controllo e di gestione del servizio telefonico. Venne fondata ***Telecom Italia*** (27 luglio 1994) come gestore unico delle telecomunicazioni (fusioni delle società nella holding STET, SIP, Iritel, Telespazio e Italcable). Al Ministero rimangono comunque l'assegnazione delle frequenze, l'assegnazione delle tariffe e delle concessioni.

A partire dal 1993 la legislazione iniziò a recepire e ad adeguarsi alle direttive europee. Dal 1995 emerge un quadro di apertura del mercato a più operatori, si passa al sistema delle autorizzazioni generali e licenze individuali, si affermano i principi di trasparenza gestionale (separazione della contabilità), obbligo di interconnessione e fornitura del servizio universale, si istituisce un'**autorità di garanzia**, si definiscono regole di *antitrust*

####Superamento del regime concessorio

Il superamento del regime concessorio avviene mediante l'abolizione dell'istituto della concessione in esclusiva a favore dell'istituto dell'*autorizzazione*. Dalla L. 249/97 sono soggetti a licenza:

- l'**installazione di reti** via cavo o che utilizzino frequenze terrestri
- se transitanti su beni pubblici l'installazione è subordinata al rilascio di una concessione da parte dei comuni, nel rigoroso rispetto dei principi di non discriminazione

È invece soggetto sia ad autorizzazioni sia a licenze:

- l'**esercizio** delle reti di TLC
- la **fornitura** di servizi su reti di TLC

Nell'ordinamento italiano per l'autorizzazione generale vale la regola del **silenzio-assenso**.

*Ref: Art.2 d.p.r. 318*

####Principio di trasparenza gestionale ed obbligo di interconnessione

Negli obblighi di interconnessione sono compresi fattori già trattati in armonia con la direttiva comunitaria. 
Per incentivare ed agevolare una effettiva liberalizzazione la disciplina normativa introduce (in via transitoria) un'**asimmetria**: l'obbligo di interconnessione ha contenuti più onerosi per gli operatori in possesso di infrastrutture e aventi _notevole_ forza di mercato.

####Servizio Universale

Nel 1997 il S.U. comprende il servizio di telefonia vocale, la fornitura a tutti gli abbonati dell'elenco telefonico, di servizi di informazione, la fornitura di apparecchi pubblici, collegamenti e servizi collegati a interessi pubblici.
Tale obbligo è inizialmente stato affidato interamente a Telecom Italia (fino al gennaio 1998 gestore unico del servizio di telefonia vocale). Sono previsti meccanismi di ripartizione dei costi nel caso gli obblighi di fornitura del S.U. risultassero un "onere iniquo" per l'operatore.

###Caratteri di fondo della Legge 249/97 (Maccanico)

Con la legge Maccanico prende corpo la convergenza delle discipline, che segue la convergenza tecnologica. Questa legge recepisce l'impossibilità di normare nel dettaglio tutti gli aspetti delle telecomunicazioni, e capisce l'urgenza di delegare questioni di implementazione dei meccanismi di liberalizzazioni ad un'autorità di garanzia, che abbia un potere di governo, di **emanazione, aggiornamento e modifica di dispositivi normativi**, partendo da una normativa di riferimento a maglie larghe e flessibili e con attenzione all'innovazione e alle mutazioni tecnologiche. Viene istituita la **AGCOM**.


####La AGCOM

La **AGCOM** è composta da quattro organi di designazione politica:

- **Presidente**: nominato con decreto del Capo dello Stato su proposta del Presidente del Consiglio dei Ministri, previo parere di commissioni parlamentari competenti
- **Commissione per le infrastutture e le reti (CIR)**
- **Commissione per i Servizi ed i Prodotti (CSP)**
	- I membri delle commissioni sono quattro e sono nominati dal Parlamento, metà dalla Camera e metà dal Senato
- **Consiglio**: composto dal presidente e dai membri delle commissioni

L'AGCOM va a sostituire il Garante per la radiodiffusione e l'editoria, e non è più un organo monocratico ma un **organo collegiale**. Ha dei poteri propri, **paragiurisdizionali** e sanzionatori, di **regolazione** e controllo, e **autorizzatori**, e poteri **consultivi** e di proposta nei confronti di quelli rimasti in mano al Ministero. 

#####Poteri consultivi e di proposta

Rilascia un parere sullo schema di **piano nazionale di ripartizione delle frequenze**, può proporre al Ministro di settore lo schema di convenzione annessa la **concessione di servizio pubblico radiotelevisivo**, può avanzare proposte in ordine ai futuri interventi, anche legislativi, che dovessero rendersi necessari in relazione alle innovazioni tecnologiche.

La pianificazione delle frequenze si divide in due momenti:
- Il **piano di ripartizione** delle frequenze, che stabilisce quali frequenze sono utilizzabili dai diversi servizi di telecomunicazione.
- Il **piano di assegnazione** delle frequenze, che indica posizione e parametri degli impianti di trasmissione, le aree di servizio e le frequenze a loro assegnate. 

#####Poteri di regolazione e di controllo

Per quanto riguarda la pianificazione delle frequenze, mentre sulla ripartizione aveva un potere consultivo, sull'assegnazione ha il **potere di approvazione**.
Può definire le misure di sicurezza nelle comunicazioni; può definire i criteri di determinazione delle **tariffe** massime per l'interconnessione e l'accesso alle infrastrutture.

Può adottare regolamenti in ordine:
- alla propria organizzazione e funzionamento
- ai criteri e modalità di **rilascio di concessioni e autorizzazioni** televisive
- alle modalità di **soluzione non giudiziale** delle controversie operatore/operatore o operatore/utente
- all'attuazione delle disposizioni legislative in materia di** pubblicità e televendite
**

Tiene il registro degli operatori di comunicazione e ha il potere di **vigilanza sul rispetto degli obblighi e divieti previsti dalla legge**, particolare la normativa antitrust.

Il potere di regolazione avviene mediante l'adozione di delibere di tipo regolamentare: è una **fonte secondaria di diritto**.

L'esistenza di un'autorità così forte in un campo dove esiste la **riserva di legge** ha suscitato forti dibattimenti. La riserva di legge entra in gioco quando una fonte costituzionale stabilisce che **solo fonti primarie hanno potere di legiferare** in materia di una disciplina particolare. Come si è visto le telecomunicazioni hanno una forte componente di servizio pubblico, e quindi soggetto a riserva di legge. Inoltre, secondo il principio di legalità, i poteri pubblici possono esercitare determinate competenze solo se **esplicitamente attribuita** loro da una legge. 

L'impasse viene risolto adottando la **riserva di legge relativa**.
La riserva di legge relativa è l'alveo in cui l'agcom e tutti i poteri ad essa legati agiscono, ed un caso particolare di riserva di legge in cui lo Stato norma soltanto in merito alle caratteristiche fondamentali della disciplina, lasciando spazio alle fonti secondari per intervenire e definirla compiutamente. 

#####Poteri paragiurisdizionali e sanzionatori

I poteri **paragiurisdizionali** coprono una sfera particolare della giurisdizione, in particolare l'AGCOM ha il potere di **dirimere le** **controversie** tra operatori, in tema di accesso e interconnessioni, e tra operatori e utenti. Inoltre può istruire le questioni attinenti a presunte violazioni dei limiti **antitrust**.

Le controversie sono risolte in due parti:

- un primo contradditorio e un tentativo di conciliazione
- in caso di fallimento l'AGCOM emette un provvedimento vincolante e pubblico

Queste due fasi avvengono presso i **CORECOM** territorialmente competenti.

I poteri sanzionatori sono in parte ereditati dal Garante per la radiodiffusione e l'editoria. Ha il potere di **sanzioni pecuniare**, anche molto elevate, in reazioni a violazione di obblighi che gravano sugli operatori con maggiore forza di mercato.

#####Altri poteri

In merito al **Servizio Universale**, ha il potere di designare le imprese incaricate, gli standard di qualità e la composizione del S.U., e il costo netto del servizio. Inoltre ha il potere di rilasciare autorizzazioni generali e licenze individuali.



Alcuni dell'elevato numero di poteri, sia quantitativamente sia qualitativamente, verranno trasferiti o condivisi con il Ministero (delle Comunicazioni allora, oggi il Dipartimento per le comunicazioni del Ministero per lo Sviluppo Economico).


#####I Comitati Regionali per le Comunicazioni (CORECOM)

Sono i distaccamenti regionali dell'AGCOM, concepiti come **organi regionali** e esercitano funzioni delegate dall'Autorità tramite apposite convenzioni; ha particolare rilievo la risoluzione di **controversie**.

#####Il CNU 
Il **Consiglio Nazionale degli Utenti** è composta da una serie di esperti, nominati dalle associazioni rappresentative delle varie categorie di utenti. Ha **poteri consultivi e di proposta** attraverso canali di relazioni con soggetti istituzionali ed operatori. Non è prevista la facoltà di intervento diretto in caso di controversie, ma comunque il singolo utente può rivolgersi direttamente all'AGCOM nell'ipotesi di comportamenti lesivi da parte di terzi.

####Rapporti tra AGCOM e AGCM

Tutte e due le autorità garanti, con diversi punti di vista, operano per **contrastare i comportamenti lesivi della concorrenza**. L'intersezione tra le sfere di competenza, generale per l'AGCM e nel campo delle TLC per l'AGCCOM, porta in essere delle **conflittualità**. 
La risoluzione è affidata ad un **accordo di collaborazione**, esistono dei **pareri obbligatori** che le due autorità devono scambiarsi in materia di provvedimenti sanzionatori e di violazioni della normativa antitrust.

La legge 249/97 disciplina molti aspetti relativi alle regole di antitrust, soprattutto a causa del processo di liberalizzazione e convergenza tecnologica. Vi è la necessità di strumenti per abbattere le barriere di ingresso nel mercato. Per favorire l'avvio di un mercato libero e concorrenziale si sceglie di predeterminare la soglia massima di penetrazione di un operatore nei diversi segmenti del mercato è fissata al 25%.


##Il nuovo pacchetto di direttive comunitarie del 2002

###La *Review '99*

Si configura l'esigenza di passare dalla fase di avviamento dell'apertura dei mercati, a quella di mantenimento, rettificando le rigidità introdotte in prima istanza.

####Obbiettivi e mezzi
La ***1999 Communications Review*** inquadra le linee portanti che la CE intendeva perseguire: ricomporre e armonizzare la normativa comunitaria degli anni precedenti e porre le basi per le **future regolamentazioni del settore**. 

La *Review* indica tre ulteriori obbiettivi da perseguire:
 
- La promozione di un mercato europeo aperto e competitivo, **nell'interesse e tutela del consumatore**
- La promozione di un effettivo accesso di tutti i cittadini
   - al beneficio del **servizio universale**
   - alla tutela della **riservatezza dei dati**
   - alla garanzia di **trasparenza delle tariffe e delle condizioni dei servizi** 
- Il **consolidamento del mercato** interno alla luce della convergenze, mediante la rimozione di ostacoli alla fornitura di reti e servizi a livello europeo

Gli strumenti individuati sono la progressiva **unificazione delle regole** e la maggiore **neutralità** nei confronti del tipo di infrastruttura, in luce della convergenza tecnologica, l'**alleggerimento delle regole** e il crescente ricorso ad atti di ***soft-law***, e la maggiore **stabilizzazione** della normativa, per favorire le scelte programmatorie delle aziende.


###La direttiva quadro

La Direttiva *2002/21/CE* del Parlamento Europeo e del Consiglio, del 7 marzo 2002, istituisce un **quadro comune** per le reti ed i servizi di comunicazione elettronica.

Seguendo l'impostazione della Review '99 introdoce tre novità.

Vengono fissati dei **principi comuni per l'intero settore** della comunicazione elettronica, superando la distinzione tra telecomunicazioni e radiotelevisione


Si introduce una diversa filosofia per orientare l'**armonizzazione** delle legislazioni nazionali, seguendo la progressiva sostituzione delle regolazioni *ex-ante* con regolazioni *ex-post*, di maggiore flessibilità:

   - si vuole utilizzare misure correttive solo quando si accerti una **violazione** del principio di libera concorrenza del mercato
   - la definizione di **operatore con significativa forza di mercato** prelude da controlli e misure ex-post, e dipende anche dal potere di assumere comportamenti indipendentemente dai concorrenti e dai **consumatori**
   - I **mercati rilevanti** sono definiti dinamicamente dalla Comunità Europea e sottoposti a periodiche revisioni


Si definisce meglio il ruolo delle Autorità nazionali e i loro rapporti reciproci e con la Commissione Europea. È la novità più significativa, in quanto incide direttamente sugli aspetti istituzionali dell'intero sistema, e porta a contrasti da parte delle Autorità in quanto assegna un ruolo di governo alla Comunità Europea. 


###La direttiva autorizzazioni

La Direttiva *2002/20/CE* del Parlamento Europeo e del Consiglio, del 7 marzo 2002, 

[*omissis*]

Mentre le direttive precedenti prevedevano due tipi di autorizzazioni, con il risultato di lasciare spazio agli Stati per ostacolare, ingiustificatamente, l'accesso alla rete, questa fissa per il futuro l'autorizzazione generale come **unico strumento** per la fornitura di reti e servizi. Le eccezioni sono (molto) limitate a giustificati casi, correlati all'utilizzo di risorse critiche (frequenze radio e numerazione).


###La direttiva accesso e interconnessione

La Direttiva **2002/19/CE** (**Accesso e interconnessione**) sostanzialmente ribadisce il contenuto delle direttive precedenti, introducendo poche novità in merito di obblighi di trasparenza, di non discriminazione, di separazione contabile, e di negoziazione dell'interconnessione tra operatori di reti pubbliche.

###La direttiva servizio universale

La Direttiva **2002/22/CE** ribadisce il concetto e la definizione del Servizio Universale, lasciando invariato il meccanismo di assegnazione e finanziamento. Si estende la definizione includendo anche l'accesso alla rete internet. Il riesame periodico viene definito in funzione di cambiamenti tecnologici, sociali ed economici, tenendo conto tra l'altro delle abitudini della maggioranza degli abbonati.

Viene introdotto l'obbligo per gli Stati di porre tutti gli operatori nelle condizioni di fornire il pacchetto di servizi rientranti nel SU ovvero una porzione di esso.

##L'attuazione della normativa nazionale (d.lgs. 259/2003): Il Codice delle Comunicazioni Elettroniche
  
   
   

Pur recependo l'impianto complessivo della normativa comunitaria **se ne discosta per alcuni aspetti di notevole rilevanza**. 

In merito alla disciplina unitaria dell'intero settore delle comunicazioni elettroniche, il CCE **mantiene la distinzione tra telecomunicazioni e radiotelevisione**, in contrasto alla direttiva 2002/21/CE.

In merito ai titoli abilitativi, mentre la direttiva 2002/20/CE prevede solo l'autorizzazione generale, il CCE recepisce la normativa europea **differendo temporalmente il nuovo regime** (ovvero aspettando la naturale scadenza delle licenze individuali, di ampio utilizzo in Italia).

Per quanto riguarda il ruolo dell'Autorità di regolamentazione, il CCE **trasferisce molti poteri al Ministero di settore**, in contrasto con la *direttiva quadro* 2002/21/CE. 

####Telecomunicazioni e radiotelevisione

Il CCE prevede espressamente che i servizi per la radiotelevisione rimangano competenza delle norme speciali in materia di reti per la diffusione circolare di programmi sonori e televisivi. L'iniziativa legislativa che porterà al **Testo Unico sulla Radiotelevisione** (*d.lgs. 177/2005*) confermerà questa tendenza a mantenere separati i due ambiti.

####Il nuovo regime dei titoli abilitativi

Il CCE recepisce correttamente quanto disposto dalla *direttiva autorizzazioni*, sulla natura ed utilizzo dei titoli abilitativi, ma l'art. 38 stabilisce che le autorizzazione rimangano valide fino alla naturale scadenza (solitamente a lungo termine).
Per l'Italia, come per altri paesi in un certo senso arretrati in materia di legislazione per le telecomunicazioni, il recepimento delle direttive comunitarie è impegnativo, e per questo motivo la direttiva 2002/20 prevede la concessione di un ulteriore proroga, oltre ai canonici nove mesi, per l'allineamento al nuovo regime. 

>######d.lgs 259/2003, Art. 38, Comma 1 
>Le licenze individuali e le autorizzazioni generali preesistenti in materia di reti e servizi di telecomunicazioni ad uso pubblico continuano ad essere valide fino alla loro naturale scadenza e ad esse si applicano, salvo quanto disposto dai commi 2 e 3, le disposizioni del Codice.


####Il ministero di settore

Anche se il CCE identifica l'AGCOM come l'autorità nazionale di regolamentazione, attribuisce al Ministero una **serie rilevantissima di poteri**, riconducibili alla nozione di "regolamentazione comunitaria". Questa impostazione è in linea con altri interventi legislativi nazionali che prevedono un trasferimento di poteri al Ministero.

La disciplina comunitaria stabilisce come **necessaria la separazione tra proprietà e regolamentazione**, essenziale per garantire l'indipendenza e l'imparzialità della decisione. Infatti, secondo la relazione *COM(2002) 695*, la dispersione dei poteri di regolamentazione porta ad una riduzione della certezza del diritto richiesta dal mercato, specialmente dove le decisione prese dal ministero potrebbero sembrare, agli occhi del mercato, **influenzati da considerazioni politiche**. 


##Il "terzo pacchetto quadro" del 2009
 

Nel 2009 il quadro internazionale è eterogeneo e complesso, mentre la CE si aspettava a questo punto di poter intervenire sul mercato in una situazione omogenea. Nonostante la trasparenza e la chiarezza di obbiettivi delle direttive del 2002, l'applicazione si era manifestata lunga, complessa e piena di ostacoli. 

La difficile armonizzazione delle normative nazionale deriva da un insufficiente grado di dettaglio nella definizione di alcuni aspetti nelle direttive del 2002, che aveva permesso alle legislazioni nazionali di svicolare da certe norme. Inoltre negli anni successivi al 2002 l'Unione Europea si allargava a nuovi paesi, che avrebbero richiesto del tempo per adeguare la loro situazione a quella richiesta dagli standard comunitari.

Il nuovo pacchetto del 2009 nasceva a portata ridotta, dopo l'elezione del nuovo parlamento europeo

####Direttive

La direttiva 2009/140/CE modifica il pacchetto del 2002, così come la legge che la recepirà nell'ordinamento italiano modifica il CCE.

La diretta 2009/136/CE va anch'essa a modificare direttive precedenti, soprattutto in merito al trattamento dei dati personali e della privacy.

Il Regolamento 1211/2009 invece istituisce l'*Organismo dei regolatori europei delle comunicazioni elettroniche (BEREC)*

La raccomandazione 2010/572/UE è relativa all'accesso alle reti di nuova generazione.


####Considerazioni preliminari

L'esperienza di riforma del 2002 ha condotto ad un parziale **ritorno alle origini** nel modo in cui approcciare la regolamentazione; si torna a parlare di *possibile monopolio parziale* dell'infrastruttura per quanto riguarda le NGN; si è coscienti che la frammentazione normativa all'interno della Comunità rischia di vanificare gli obbiettivi di concorrenza sui mercati soprattutto a discapito del consumatore.

Nasce l'esigenza di un ruolo più forte della Commissione europea per armonizzare le legislazioni; l'ipotesi di un **accentramento di poteri nelle mani di un'autorità europea** trova notevoli difficoltà e rallentamenti da parte degli stati membri, che temono l'eccessivo accentramento e determinano la **bocciatura** del progetto alla vigilia delle europee 2009.

####Obbiettivi del terzo pacchetto

#####Armonizzazione del mercato interno

Si vuole una normativa più dettagliata [omissis]

#####Creazione dell'organismo dei regolatori europei (BEREC)

La creazione dell'ETMA (autorità europea delle TLC) viene ostacolata, e si ripiega sull'istituzione del BEREC; il BEREC non ha personalità giuridica e potere di emanare atti vincolanti, ma ha funzioni consultive obbligatorie.

##### Gestione dello spettro radio

Si vuole ottimizzare la gestione dello spettro radio, ottimizzando le frequenze e pianificando a livello comunitario l'armonizzazione.

Il **digital dividend**, ovvero la maggiore disponibilità di spettro dovuta al passaggio da TV analogica a digitale, è uno dei profili di maggiore interesse dell'argomento. 

Il principio guida della gestione armonizzata dello spettro è quello di **neutralità**, dell'uso delle frequenze e delle tecnologie.

#####Servizio universale e **digital divide**

In materia di Servizio Universale si danno dei chiarimenti in merito. Infatti nelle direttive precedenti il non sufficiente dettaglio aveva causato dubbi e incertezze nelle legislazioni nazionali.

Si "aggiunge" al S.U. la fruizione dei servizi forniti via internet, e si "apre" la sua fornitura ad operatori mobili.

#####Revisione delle regole dei mercati e degli obblighi degli operatori

Sono previste scadenze periodiche per l'esame dei mercati da parte delle Autorità nazionali, e la divisione i mercati sub-nazionalmente. 

##### Separazione funzionale

Gli operatori verticalmente integrati sono tenuti a collocare l'attività di fornitura all'ingrosso (*wholesale*)  di prodotti di accesso in un'entità commerciale indipendente dal piano operativo. I servizi in wholesale sono forniti a tutte le imprese, comprese altre entità al'interno della società madre, agli stessi termini e condizioni, inclusi quelli relativi ai livelli di prezzi e servizi, e attraverso stessi gli sistemi e procedure.

#####Le reti di Nuova Generazione (NGN)

Le reti di nuova generazione sono un tema centrale nel settore delle policy di telecomunicazione. I due estremi del dibattito sono la posizione di chi ritiene che sia necessaria l'applicazione delle regole di accesso senza eccezioni, e la posizione di chi ritiene che gli obblighi di accesso siano un deterrente all'innovazione.

####I contenuti del terzo pacchetto

#####Rapporti con gli operatori

Per quanto riguarda le **NGN**, si ripropone il tema cruciale delle reti: ONP oppure concorrenza infrastrutturale?

La legislazione europea trova una soluzione di **compromesso**, senza indirizzare il mercato, e **lascia spazio** alle soluzioni più idonee trovate da ciascun paese. Gli orientamenti del terzo pacchetto che risultano significativi in questo contesto sono quelli che riguardano la **neutralità tecnologica**, l'introduzione di norme avanzate sulle infrastrutture per il cablaggio delle reti, l'apertura ad una **separazione funzionale negoziata** più che imposta, la delega agli stati della definizione della velocità minima del collegamento internet e del limite del **_digital divide_**.

Nel campo del *mobile*, le elevate tariffe di *roaming*, giustificate in passato con i reinvestimenti in nuove tecnologie, vengono ridotte, sia dalla legislazione nazionale (2007) sia nel terzo pacchetto. I finanziamenti per l'innovazione trovano spazio nei servizi a valore aggiunto.


Nel campo della risoluzione delle controversie tra operatori, nell'ordinamento italiano assume un profilo di incostituzionalità il conferimento di poteri paragiurisdizionali e/o di arbitrato obbligatorio alle Autorità nazionali

#####Destinatari del servizio

Rispetto al passato cambia il paradgima: **il consumatore è al centro**.
Vengono** raffinati strumenti già presenti** nelle direttive precedenti, a tutela della **privacy** e a **garanzia** di strumenti di conciliazione adeguati, e ne vengono introdotti di nuovi, in primis la tutela contrattuale: vi è una maggiore efficacia nel controllo di pubblicità ingannevoli e pratiche scorrette, un maggiore dettaglio per i consumatori per quanto riguarda contratti, e trasparenza e qualità dei servizi.

Inoltre si sancisce il principio secondo il quale **l'accesso a internet è una libertà fondamentale**, uno strumento essenziale per l'esercizio della liberà di espressione e di accesso all'informazione.  

###Recepimento della direttiva 2009/140 e modifiche al CCE

La direttiva imponeva una scadenza da rispettare per il recepimento (25 maggio 2011), che **non venne rispettata** dalla legislazione italiana. 

Il 28 maggio 2012 venne emanato il *d.lgs 70/2012*, in recepimento della direttiva europea 2009/140/CE, andando ad apportare **sostanziali modifiche** al CCE. Il provvedimento mira, in particolare a :

- promuovere investimenti efficienti e **innovazione** nelle infrastrutture di comunicazione elettronica
- promuovere una **gestione efficiente flessibile e coordinata dello spettro radio**
- rafforzare i diritti degli utenti in materia di **trasparenza** nei rapporti con i fornitori di servizi
- rafforzare le prescrizioni in tema di **sicurezza e riservatezza ** delle comunicazioni


######Promuovere investimenti e innovazione

Nell'articolo 89 c1. (del *CCE*) viene introdotta la possibilità per le autorità nazionali di imporre la condivisione, nel rispetto del principio di proporzionalità, di infrastrutture di comunicazione e proprietà di nuova costruzione(antenne, torri, cavidotti, cablaggio negli edifici, guaine, etc.). 

Nell'articolo 90 c2. viene introdotta la possibilità da parte dell'Autorità di procedere all'esproprio di un'infrastruttura privata di interesse pubblico.

######Promuovere una gestione efficiente e flessibile dello spettro radio

Nell'art. 4 c3 lettera h viene definito il principio di neutralità tecnologia.

######Rafforzare i diritti degli utenti in materia di trasparenza

Nell'art. 70 c4 viene stabilita una nuova disciplina del diritto di recesso in caso di variazione unilaterale del contratto: viene introdotto un preavviso ragionevole (30 gg.) e il diritto di recedere senza costi o penali. Viene rafforzata la "portabilità del numero", Si introducono novità in termini di obblighi di trasparenza e qualità del servizio.

---------

##Attualità

####Criticità residue post-recepimento

Il d.lgs. 70 non risolve le criticità del CCE per quanto riguarda lo scostamento dalle direttive comunitarie: la **separazione tra TLC e radiotelevisione**, il differimento del **regime autorizzatorio**, la **dispersione dei poteri** tra AGCOM e Ministero dello Sviluppo Economico.

Nuove criticità introdotte riguardano il **digital dividend** e la ripartizione/assegnazione delle **frequenze**: viene mantenuto il doppio livello di pianificazione, in **contrasto col principio di neutralità** delle frequenze, e ne viene limitata l'applicabilità alla sola banda di frequenze che il piano di ripartizione assegna ai servizi di comunicazione elettronica. 

>######Art. 14 comma 2 d.lgs 259/2003 (CCE)
>Salvo disposizione contraria di cui al comma 2, il  Ministero  e
l'Autorita', nell'ambito delle rispettive competenze, assicurano che,
coerentemente con il diritto  dell'Unione  europea,  nelle  bande  di
frequenze  dichiarate  disponibili ** per  servizi   di   comunicazione
elettronica** nel Piano  nazionale  di  ripartizione  delle  frequenze,
possono essere impiegati tutti i  tipi  di  tecnologie  usati  per  i
**servizi di comunicazione elettronica**.  

####Provvedimenti recenti

Il 26 marzo 2013 viene proposto un Regolamento Comunitario per la** riduzione dei costi di realizzazione della banda larga**, di fatto la possibilità di posare fibra negli scavi aperti disponibili (***meno scavi = meno costi***).

Nel 2013, col d.l. 69/2013 (*decreto del fare*), viene **liberalizzato il Wi-Fi **(gli operatori non sono sottoposti più all'obbligo di identificazione all'accesso).

L'11 settembre 2013 la Commissione Europea ha proposto un regolamento recante un pacchetto legislativo di riforma dal titolo "**Continente connesso: costruire un mercato unico delle telecomunicazioni**", che si basa su due principi cardine: libertà di fornire e libertà di consumare servizi digitali ovunque ci si trovi.

####Temi aperti

È ancora aperto il problema dell'**inquadramento costituzionale** delle diverse attività comunicative, collegato al **pluralismo comunicativo**, il problema della definizione di **servizio universale** nell'ottica della riconducibilità delle nuove forme di comunicazione dell'art. 21 Cost., i problemi specifici della **comunicazione via internet** (diritti d'autore, tutela dei dati personali, responsabilità nelle comunicazioni online, tutela dei minori, disciplina del cd. *e-commerce*, etc.)

-------------
##Radiotelevisione: Passato remoto ma non troppo

###Il pluralismo

Il pluralismo è legato ai** principi costituzionali**, e fin dall'inizio la Corte Costituzionale sottolinea come il **principio pluralistico** fosse l'aspetto più importante della radiotelevisione e della comunicazione di massa. Si desume dagli articoli 21, 41 e 43 della Costituzione. 

Il pluralismo è definito come interno ed esterno; il pluralismo interno è l'obbligo per il servizio pubblico di dar voce a tutte le opinioni, tendenze, correnti di pensiero  ***( par condicio )*** ; quello esterno è l'offerta ai cittadini della concreta possibilità di scelta fra molteplici fonti informative, espressione di tendenze eterogenee. Di fatto per i cittadini il pluralismo si traduce nella **possibilità di scelta** tra più fonti informative diversificate.

####Prime sentenze storiche della Corte Costituzionale

La sentenza 225 del 1974 dichiara come costituzionalmente **illegittima** la riserva allo Stato dell'attività di **programmi di emittenti esteri**, e se ne ammette l'esercizio anche da parte di soggetti privati.

La sentenza 226 dello stesso anno da un'altra "botta" al *sistema RAI*, dichiarando illegittima la riserva statale nel settore della **televisione via cavo** a livello locale e consentendone l'esercizio anche ai privati. 

Queste sentenze diedero di fatto il via al dibattito parlamentare e legislativo sul tema.


####La prima legge di sistema (103/1975)

Nella legge 103 del 1975 si definisce la radiotelevisione come servizio pubblico essenziale i interesse generale, e si definiscono come fondamentali per il servizio pubblico stesso i principi di indipendenza, obiettività, apertura alle diverse tendenze politico-social-culturali. 

Si **riserva allo Stato il servizio pubblico televisivo**, tuttavia si apre ai privati la gestione di impianti ripetitori di programmi e stranieri e nazionali, e ritrasmissione di programmi; inoltre è consentita ai privati l'**installazione e l'esercizio** di impianti via cavo locali.


La Corte Costituzionale intervenì con una terza sentenza, n°202/1976, che dichiara **illegittima** la riserva dello Stato dell'interno settore della radiotelediffusione a livello locale, aprendo la strada ai privati in questo ambito. La sentenza si basava sul fatto che il presupposto del riconoscimento della legittimità del monopolio statale fosse la limitatezza delle frequenze disponibili, e che lo stesso presupposto non sussistesse a livello locale. 


###Verso un sistema "misto" 

Secondo l'impostazione della Corte (149/1981) la ratio del monopolio statale è giustificata solo dall'**assenza di una normativa idonea** ad evitare concentrazioni ed oligopoli su scala nazionale.

Durante l'assenza di tali normative continuavano le **iniziative di interconnessione** tra emittenti private, in modo da raggiungere un ambito di trasmissione ultra-locale (*syndacation*)

Il Governo (Craxi) intervenne con una normativa provvisoria (1984), d.l. 694/1984, con il quale si **consentiva la prosecuzione** dell'attività delle singole emittenti private, disponendo espressamente che *"è consentita la trasmissione ad opera di più emittenti dello stesso programma pre-registrato, indipendentemente dagli orari prescelti"*. Venne bloccato in parlamento, e più tardi venne approvato il d.l. 807/1984, convertito in legge 10/1985 (c.d. *"salva Berlusconi"*), dietro minaccia di fiducia da parte del governo.

L'approvazione dell'807 avvenne in contemporanea con la Conferenza regionale dell'ITU (*International Telecommunication Union*), che stabilì che entro il 1° luglio 1987 gli Stati avrebbero dovuto **mappare le frequenze**, onde (*no pun intended*) evitare fenomenti interferenziali.


Lo Stato si rese conto di non essere a conoscenza del numero di emittenti presenti sul territorio, e di fatto all'inizio degli anni 80 vi era uno stato di occupazione di fatto delle frequenze. Nel 1985 il censimento delle emittenti contò oltre 4000 emittenti, e le frequenze assegnate all'Italia dall'ITU erano solo il 20% di quelle occupate sul territorio.


####La legge 10/1985, l'inizio di un lungo transitorio


La legge 10/1985, "disposizioni urgenti in materia di trasmissioni radiotelevisive" stabiliva:

- che la diffusione sonora e televisiva sul territorio nazionale era riservata allo Stato
- che erano ribaditi i principi del pluralismo
- che una futura legge si sarebbe occupata di disciplinare il sistema radiotelevisivo, consentendo l'iniziativa privata.


La Corte Costituzionale rispose, 826/1988, alle ordinanze dei giudici della corte che lamentavano il **perdurare della riserva** dello Stato delle trasmissioni via etere nazionali; altre che la disciplina transitoria si stesse protraendo **oltre il termine**.

Nella sentenza inizialmente la Corte chiarì il concetto di pluralismo, e "salvò" la disciplina transitoria solo in virtù del fatto che fosse transitoria; si rese conto, però, che l'evoluzione dei fatti aveva dimostrato che il forte rischio di formazione di un oligopolio, paventato dalla Corte, era diventato realtà. 


#####La direttiva 89/552/CE, "TV senza frontiere"

L'Europa volle dire la sua a livello comunitario, ed emanò una direttiva che trattava essenzialmente di contenuti, che trattava di tutela dei minorenni, libera circolazione delle trasmissioni nell'Unione, protezione delle opere cinematografiche e delle opere indipendenti.



###La legge Mammì (* L. 223/1990* ) e le sue conseguenze


####Una nuova di disciplina del sistema rediotelevisivo misto

Le pressioni della Corte Costituzionale e della CEE indussero finalmente, dopo *5 anni di disciplina transitoria*, il legislatore a dettare una disciplina di settore.

#####I caratteri della Mammì
La legge n° 223/1990 venne emanata la legge Mammì, che riguardava la **pianificazione** delle radiofrequenze, il** regime concessorio **per tutte le emittenti, la n**ormativa antitrust** e la disciplina della pubblicità.

La portata fu tale che sei ministri (governo Andreotti) si **dimisero**, ritenendo la legge inadeguata (tra gli altri Mino Martinazzoli, bresciano, allora residente in via Valotti).

La legge definiva il **pluralismo** come principio fondamentale del sistema radiotelevisivo. Il regime concessorio era previsto sia per le società (la società) pubbliche, sia per quelle private. In particolare si stabiliva che i concessionari privati a livello nazionale fossero aziende di un certo livello.

La pianificazione delle frequenze era suddivisa in **piano di ripartizione** e **piano di assegnazione** (come trattato in precedenza con la legge Maccanico).

Dal punto di vista della concentrazione vennero definiti dei **limiti**, per evitare posizioni dominanti nel sistema: l'azienda privata non poteva essere titolare **contemporaneamente** di concessioni a livello locale e nazionale, a livello nazionale uno stesso soggetto poteva avere **massimo tre concessioni;** queste soglie erano di fatto una **fotografia** della situazione dell'epoca (Fininvest possedeva Italia 1, Canale 5 e Rete 4). 


Le legge istituì il **Garante per la radiodiffusione e l'editoria**, nominato dal P.d.R. e in carica per 5 anni.

La disciplina della televisione via cavo veniva delegata al Governo per gli anni successivi.


###Il dopo Mammì: botte e risposte tra Corte e Legislatore

Nel 1994 una sentenza della Corte Costituzionale (n°420) intervenne sulla legge, affermando che si limitava a fotografare la situazione di duopolio RAI-Fininvest. Il ricorso aveva origine dalle piccole emittenti, che a causa della cristallizzazione della situazione transitoria non avevano potuto ottenere la concessione per le frequenze, oppure una quantità non sufficiente di frequenze. 

La Corte, dal 1981 al 1994, aveva chiesto al Legislatore di emanare leggi lecite sotto il profilo costituzionale, avallando di fatto l'inerzia del legislatore, fino ad arrivare al 1993 che lo stato di fatto era tale che non potesse essere più modificato.

####La legge Maccanico

L'istituzione dell'AGCOM, non cambiò molto la situazione: i compiti di controllo riguardanti la radiotelevisione vennero espletati in maniera poco efficace, il controllo antitrust avvenne per la prima volta nel 2000, e di nuovo nel 2003. Inoltre le sanzioni previste non erano un deterrente efficace, e l'AGCOM era comunque un organo legato al potere politico. 

La legge Maccanico introdusse una disciplina anche per i nuovi sistemi di radiotelevisione (satellitare e digitale)


#####I limiti antitrust

Ad uno stesso soggetto non possono essere rilasciate concessioni o autorizzazioni che consentano di irradiare più del 20% delle reti televisive o radiofoniche. 
Poiché le reti erano 9 (Rai, Mediaset, Rete A, Videomusic, TMC) Rai e Mediaset erano in eccesso di uno.

Nessun soggetto può detenere più del 30% delle risorse economiche complessive del settore. Se il soggetto opera contemporaneamente anche nella stampa, il limite scende al 20%.


###La legge delega (GASPARRI!!1!1one!)


La legge Maccanico diede all'AGCOM il compito di far rispettare i limiti antitrust,  da applicarsi dopo l'ennesimo **periodo transitorio**. Al termine di questo periodo occorreva approvare il piano nazionale di assegnazione delle frequenze, cosa che generò svariati **problemi** (e casini).

**Nuove concessioni** sarebbero state rilasciate, Rete 4 sarebbe passata sul satellite, Rai 3 non avrebbe più trasmesso pubblicità.

L'AGCOM non attese la liberazione delle frequenze per rilasciare nuove concessioni (1999), senza chiaramente che le frequenze assegnate fossero state liberate. 

Nel 2001 si configurava la fine del periodo transitorio, ma l'AGCOM spostò ulteriormente al 31 dicembre 2003. Si ipotizzava che entro questa data almeno un quarto degli utenti si sarebbe spostato sulla **televisione digitale**, nonostante la sperimentazione fosse appena partita. Tale limite era ribadito anche dalla Corte Costituzionale.

Nel 2002 un** messaggio del Presidente della Repubblica Ciampi richiamava l'attenzione delle Camere** sull'importanza del pluralismo e dell'imparzialità dell'informazione, precisando che:

- Il pluralismo esterno** non è sufficiente** a garantire la completezza e l'obiettività della comunicazione politica.
- Il pluralismo **non può essere una conseguenza automatica** del progresso tecnologico. 

Nello stesso anno la Corte Costituzionale determinò (sent. 466/2002) **l'incostituzionalità** della legge Maccanico limitatamente alle disposizioni che demandavano all'AGCOM la facoltà di prorogare discrezionalmente il periodo transitorio.


####L'iter travagliato della legge 112/2004

Dopo il messaggio di Ciampi venne presentato alla Camera il disegno della cosiddetta legge Gasparri, riguardante la riforma del sistema radiotelevisivo. In seguito alla sentenza della C.C. **i lavori subirono un'accelerazione** ma, il 15 dicembre 2003, il Presidente Ciampi** rinviò alle Camere la legge ritenendola incostituzionale**. In questa maniera non era possibile che entrasse in vigore entro il 31 dicembre. Venne approvato un d.l. (352/2003) "salva rete 4" che consentiva alle reti eccedenti di **continuare la programmazione**.

Secondo Ciampi la Gasparri era **incostituzionale** perchè:

- il sistema integrato delle comunicazioni (SIC) poteva consentire alle emittenti di assumere una posizione dominante nel mercato nonostante la soglia del 20%
- la legge non precisava cosa dovesse accedere se l'AGCOM dovesse accertare che non sussistono le condizioni sufficienti per lo sviluppo del digitale terrestre (lo *switchoff* era previsto nel 2006)

In seguito il testo venne **riesaminato**, parzialmente modificato e riapprovato il 3 maggio 2004 (l. 112). La legge delegava il Governo per emanare il **Testo Unico sulla Radiotelevisione**, configurandone molti aspetti. 


###Il Testo Unico della Radiotelevisione

Il T.U. recepisce i cinque titoli della legge Gasparri, abrogando gran parte delle leggi 1975 e Mammì, e sostituendo tutta la disciplina antitrust della legge Maccanico. 

####Contenuti

Il T.U. definisce i principi del servizio pubblico radiotelevisivo.

#####I soggetti della comunicazione

- **Operatore di rete**: il titolare del diritto di installazione, esercizio e fornitura di una rete e di impianti collegati
- **fornitore di contenuti**: colui che ha responsabilità editoriale nella predisposizione di programmi radiotelevisivi e radiofonico
- **fornitore di servizi**: colui che fornisce servizi al pubblico (*duh*)

Questi tre titoli possono essere ricoperti da un medesimo soggetto, senza limiti, ma con clausole a garanzie del pluralismo e della concorrenza, quali separazione contabile, separazione societarie, obblighi non discriminatori, etc.


##### Principi a salvaguardia del pluralismo e della concorrenza


#####Il controllo sull'assolvimento dei compiti da parte della concessionaria di servizio pubblico

L'AGCOM è l'organo che deve verificare che il servizio pubblico venga effettivamente prestato 


#####Pianificazione delle frequenze

Il Ministero adotta il piano nazionale di ripartizione delle frequenze, sentita l'AGCOM; l'Autorità adotta e aggiorna i piani nazionali di assegnazioni in **tecnica digitale**.


####Il Sistema Integrato delle Comunicazioni (SIC)

Il SIC è il **settore economico** che comprende stampa, editoria annuaristica ed elettronica, radio, televisione, cinema, pubblicità, comunicazioni di prodotti e servizi, sponsorizzazioni. 

Questo enorme paniere è il **parametro di riferimento** per calcolare i nuovi limiti antitrust. La nozione di SIC è così ampia che non è escluso che un soggetto, pur rimanendo sotto la soglia del 20% dell'intero sistema, non acquisisca una **posizione dominante nei singoli settori**. 

In cifre, dalla legge Maccanico, che prevedeva la soglia del 30% sul settore radiotelevisivo (circa 4 miliardi di euro), si passa alla soglia del 20% su tutto il SIC (circa 5,3 miliardi di euro). Di fatto la soglia **si alza**. 

------------
###La vicenda di Europa 7

Nata come network di reti locali ottenne nel luglio 1999 la concessione a trasmettere in analogico, ma non le relative frequenze. Nonostante le sentenze della Corte le frequenze non vennero liberate, e la legge Gasparri non fece nulla per risolvere la situazione. Ricorsi su ricorsi, TAR, Consiglio di Stato, si arrivò alla richiesta di risarcimento per mancata attività di 3,5 miliardi di euro. 

Il Consiglio di Stato presentò, nel 2008, un *rinvio pregiudiziale* alla Corte Europea di Giustizia, sollevando una questione di interpretazione in merito alla normativa comunitaria; la risposta della Corte sentenziò l'incompatibilità della norma italiana con quella europea, stabilendo che il Consiglio di Stato avrebbe dovuto disapplicare le leggi che avevano permesso a Rete 4 di occupare le freeunze di Europa 7. In risposta, il Governo Berlusconi emanò un d.l. che stabiliva che, fermo restando la necessità di uniformare la disciplina, la prosecuzione della trasmissione per gli impianti aventi già autorizzazione era prolungata fino alla scadenza del termine previsto. 

Il Consiglio di Stato respinse il ricorso, definendolo tardivo, e richiese al Ministero di assegnare delle frequenze all'emittente. Il Ministero effettivamente assegnò un canale ad Europa 7, consentendo le trasmissioni, intimando di all'emittente di attivarle a partire dal 1 luglio 2009 e non oltre il 30 giugno 2011. Le frequenze assegnate derivavano da una riorganizzazione di Rai Uno, e di fatto non erano sufficienti a coprire tutto il territorio nazionale (nonostante fossero frequenze nazionali). 

Per quanto riguarda la richiesta di risarcimento, la cifra venne stabilità a un milione di euro, a fronte della richiesta originaria di 3,5 miliardi di euro. 


Alla fine della fiera, l'11 ottobre 2010 Europa 7 HD inizia le trasmissioni in digitale sul territorio nazionale.

-----------------------

###La sperimentazione del Digitale Terrestre

Il d.l. 5/2001 prevedeva l'avvio della fase sperimentale della cosiddetta **TV Digitale Terrestre**, da concludersi nel 2006 con lo *switch off* delle frequenze analogiche. Il pluralismo sarebbe stato garantito "automaticamente" dalla molteplicità di canali disponibili. 

La partecipazione alla sperimentazione è consentita a tutti le emittenti già legittimamente sul mercato delle frequenze terrestri.


Nel 2008 la Commissione Europea notò che la sperimentazione era partita in maniera da favorire gli operatori già inseriti nel mercato, discriminando i potenziali *newcomers*. 

####Il disciplinare dell'AGCOM (2007)

La delibera 645/07/CONS stabilisce la suddivisione delle 21 reti nazionali DVB-T. 
Per aumentare il livello di concorrenza il provvedimento prevede delle misure di asimmetria. 


####Lo switch off

Dopo svariati rinvii la totale cessazione della trasmissione in analogico è fissata per la fine del 2012, a partire dal 2008 (Sardegna)


BASTAWSASAADMAKMLKMDAAAAAAAAAAA!!!!!!

[omissis 25/03]



La Commissione Europea inviò all'Italia una lettera di costituzione di mora, per invitarla ad emendare la Legge Gasparri allineandosi con la disciplina europea



####La direttiva SMAV del 2007 ("media senza frontiere")


La direttiva 2007/65/CE sostituisce la precedente direttiva "tv senza frontiere". 



####Il decreto Romani del 2010

Approvato il primo marzo 2012 modifica sensibilmente il testo unico sulla radiotelevisione, che viene rinominato in T.U. sui servizi di media audiovisivi e radiofonici.

Il testo recepisce la differenza fra servizi lineari e non lineari.


In campo antitrust viene stabilito che i canali *time shifted* non sono considerati ai fini del rispetto dei criteri anticoncentrazione, mentre la *pay per view* viene separata normativamente dai servizi radiotelevisivi. 


####Dal concorso di bellezza all'asta pubblica

I cinque canali di digital divide erano "pronti" ad essere assegnati, e si era stabilito che sarebbe stata una gara **non competitiva e gratuita**, indetta dal ministero dello sviluppo economico, che ne avrebbe anche stabilito requisiti di partecipazione e aggiudicatori (in barba alla neutralità).

I cinque MUX sono divisi in **due lotti**, il primo (A, tre mux) è destinato ai **newcomers** (non RAI, mediaset e Timb), il secondo (B, 2 mux) è aperto a tutti (a determinate condizioni).


Nel 2012 il beauty contest vene **superato** dal Governo Monti, e si passa ad un sistema di asta pubblica onerosa. Un anno dopo, nell'aprile 2013, l'AGCOM da il via libera alle nuove regole per l'asta, da notare l'esclusione di Rai, Mediaset e Timb da **tutti i lotti**.

Nel febbraio 2014 il bando viene pubblicato in Gazzetta Ufficiale. 


------------

#Il diritto d'autore dei percorsi della convergenza


La tutela della proprietà intellettuale è divisibile in due rami: **il diritto industriale e il diritto d'autore.**
Il diritto d'autore tutela le **opere dell'ingegno di carattere creativo**, i brevetti coprono sostanzialmente le **invenzioni**. Normalmente le due categorie si escludono a vicenda, tranne alcuni casi particolari (*software*).


Di fatto il testo di riferimento del diritto d'autore è la **Legge 633/1941**, chiaramente emendata e modificata per adeguarsi ai tempi e alle direttive europee:

- d\. lgs. 518/1992 (Programmi per elaboratore)
- d\. lgs. 154/1997 (Armonizzazione della tutela del diritto d'autore)
- d\. lgs. 169/1999 (Tutela delle banche dati)
- l\. 148/2000
- d\. lgs. 95/2001 (protezione di disegni e modelli)
- d\. lgs. 68/2003 (Armonizzazione di taluni aspetti del diritto d'autore e diritti connessi nella **società dell'informazione**)
- d\. lgs. 140/2006 (Rispetto della proprietà intellettuale)
- l\. 2/2008 (Disposizioni concernenti la SIAE)

*Tutti i decreti legislativi sono in attuazione di direttive della CE*


I concetti di diritto d'autore e *copyright* sono distinti e differenti. Il concetto di copyright è più ristretto, ed ha provenienza diversa. È tipico degli ordinamenti di *common law*, ed è nato con l'insito scopo di promuovere l'industria culturale; la vocazione del copyright è la tutela degli interesse dell'imprenditore che si occupa della **commercializzazione dell'opera**.
Al contrario il diritto d'autore sposta l'attenzione verso l'**autore**, che conserva un parziale controllo anche dopo la cessione dei diritti commerciali e patrimoniali. 


###Origini ed attualità 

Il concetto di copyright e diritto d'autore affonda le radici alla nascita dei metodi di copiatura (la **stampa**, per inciso), che permettono la diffusione delle opere. Vi era l'esigenza di riequilibrare la relazione autore-editore: il guadagno dell'autore era il prezzo a cui vendeva il manoscritto allo stampatore, a cui spettavano i proventi derivanti dalla vendita delle copie stampate. L'autore era il **soggetto debole**

####Tappe storiche

- Invenzione della stampa: *privilegio librario*, 1469, Venezia
- 1709/10, *An act of encouragement of learning* , Inghilterra.
- 1776, Costituzione americana, viene tutelato il diritto degli autori di mantenere i diritti sulle loro opere
- 1790, ***Copyright Act***,  che si è evoluto per arrivare al *DMCA* (1998)
- 1865, prima legge organica sul diritto d'autore in Italia
- 1941, legge 633 in Italia
- 1952, ***Convenzione Universale sul diritto d'autore di Ginevra***
- 1989, gli USA aderiscono alla Convenzione di Berna
- 1995, nasce la **WTO**, che ha voce anche in merito alla proprietà intellettuale (TRIPS)

L'accordo TRIPS del 1994 stabilisce i **requisiti** che le leggi dei paesi aderenti devono rispettare per tutelare la proprietà intellettuale, nell'ambito del copyright, delle IGP (*sì, quell'IGP*), del design industriale, marchi, brevetti, etc. 
È un tentativo di **colmare il divario e le differenze** a livello internazionale.
Stabilisce che il programmi per elaboratore saranno protetti come **opere letterarie**


####Fondamenti giuridico-economici

Il fondamento del DdA è il meccanismo dell'**esclusiva**: un diritto può essere esercitato esclusivamente dal soggetto titolare; l'esclusiva è l'unica maniera di tutelare opere *immateriali* da un utilizzo indiscriminato. 


####Crisi dell'impostazione classica: le nuove tecnologie

Il progresso tecnologico ha consentito, nel giro di pochi anni, a tutti di essere in grado di fare copie, lecite o meno. I diritti di esclusiva vacillano. Come anche i meccanismi di distribuzioni, che virano verso le *reti peer to peer*.

Entrano in gioco nuovi *player*, i *service provider*, i *content provider*. I *service provider* sfruttano e richiedono la circolazione dei contenuti, distanziandosene e "tirandosi fuori" da ogni tipo di responsabilità su di essi. I *content provider* si astraggono dalla piattaforma tecnologica, e con la separazione tra fornitore di servizi e di contenuti, questi tendono a proteggere i loro prodotti. 


####La crisi e la convergenza

La convergenza porta ad un conflitto tra diritti dei fruitori e diritto d'autore: la libera circolazione delle idee, la libera manifestazione del pensiero, il diritto alla riservatezza interagiscono ed in alcuni casi confliggono con il diritto alla **remunerabilità dei contenuti**.

Le piatteforme interessate dalla convergenza hanno caratteristiche diverse, in particolare il computer e le reti nascono come **spazio gratuito**, al contrario di radio e televisione (sostenuti da un **canone**). 


-----------

##Il funzionamento del diritto d'autore


Le opere protette dal diritto d'autore sono elencate nell'art. 2 della legge 633/1941.


> In particolare sono comprese nella protezione:
> 
> 1. le opere **letterarie**, drammatiche, scientifiche, didattiche, religiose, 
> tanto se in forma scritta quanto se orale;
> 
> 2. le opere e le composizioni **musicali**, con o senza parole, 
> le opere drammatico-musicali e le variazioni musicali costituenti 
> di per sé opera originale;
> 
> 3. le opere **coreografiche** e pantomimiche, delle quali sia fissata la traccia 
> per iscritto o altrimenti;
> 
> 4. le opere della **scultura, della pittura, dell'arte del disegno**, 
> della incisione e delle arti figurative similari, compresa la scenografia;
> 
> 5. i disegni e le opere dell'**architettura**;
> 
> 6. le opere dell'arte **cinematografica**, muta o sonora, sempreché non si 
> tratti di semplice documentazione protetta ai sensi delle norme 
> del Capo V del Titolo II;
> 
> 7. le opere **fotografiche** e quelle espresse con procedimento analogo a quello 
> della fotografia sempre che non si tratti di semplice fotografia protetta ai 
> sensi delle norme del Capo V del Titolo II;
> 
> 8. i** programmi per elaboratore**, in qualsiasi forma espressi purché originali 
>  quale risultato di creazione intellettuale dell'autore. Restano esclusi dalla 
>  tutela accordata dalla presente legge le idee e i principi che stanno alla 
>  base di qualsiasi elemento di un programma, compresi quelli alla base delle 
>  sue interfacce. Il termine programma comprende anche il materiale 
>  preparatorio per la progettazione del programma stesso.
> 9. le **banche di dati** di cui al secondo comma dell'articolo 1, intese come 
>  raccolte di opere, dati o altri elementi indipendenti sistematicamente o 
>  metodicamente disposti ed individualmente accessibili mediante mezzi 
>  elettronici o in altro modo. La tutela delle banche di dati non si estende al
>   loro contenuto e lascia impregiudicati diritti esistenti su tale contenuto.
> 
> 10. Le opere del **disegno industriale** che presentino di per sé carattere 
> creativo e valore artistico.

L'elencazione ha titolo meramente **esemplificativo**, ciò consente di 
comprendere nella protezione categorie di opere non espressamente previste dal 
legislatore.

Si classificano anche come:

- Opere collettive, "riunione di opere o parti di opere"
- Elaborazioni creative, "rielaborazione di opere già esistenti che denotano un apporto creativo rilevante e indipendente"
- Opere in comunione, "opere create con il contributo indistinguibile ed inscindibile di più persone"

####Origine dei diritti

Il diritto d'autore si acquisisce in modo automatico con la semplice creazione dell'opera interessata. La **paternità** dell'opera è garanzia del diritto d'autore, e si assicura mediante il **deposito**. I metodi sono vari: la pubblicazione, il deposito presso enti pubblici tenuti a protocollare o registrare certi tipi di documenti, depositarla presso enti specializzati (i.e. SIAE), depositarla presso un notaio, fare in modo che vi venga apposto un timbro postale, apporre una *firma digitale certificata*.

####Requisiti per la tutela

L'opera deve essere **nuova**, oggettivamente o soggettivamente, e **originale**, ovvero frutto di un particolare lavoro intellettuale e legata all'impronta della personalità dell'autore. 

I concetti e le definizioni sono abbastanza ampi, e si tende sempre più spesso a riconoscere la tutela di opere con un contributo intellettuale piuttosto modesto. 

Assume importanza chiave la **forma espressiva**. Si opera un distinzione tra forma interna, forma esterna e contenuto:

- La forma interna è la struttura espositiva dell'opera.
- La forma esterna è la forma con cui l'opera appare nella sua versione originaria
- Il contenuto è l'argomento trattato, le informazioni, i fatti, le opinioni, le idee, le teorie in quanto tali, a prescindere dal modo in cui essi siano scelti, coordinati e presentati.

Secondo la dottrina giuridica la tutela ha per oggetto la forma interna ed esterna, ma non il contenuto. Il confine tra brevetto e diritto d'autore giace in questo punto, in quanto esso tutela una soluzione innovativa passibile di applicazione industriale.

###Classificazione e struttura dei diritti d'autore

Il DdA italiano individua un'importante distinzione tra **diritti patrimoniali** e **diritti morali**. I diritti **patrimoniali** sono diritti **esclusivi** legati all'**utilizzazione economica** delle opere, e nell'ordinamento sono identificati come diritti di riproduzione (copia), di trascrizione, di esecuzione e di comunicazione al pubblico; il diritto di distribuzione, di traduzione, di elaborazione, di pubblicazione, di modifica, di noleggio. 

I diritti di utilizzazione economica durano fino ai 70 anni dopo la morte dell'autore. 

I **diritti morali** sono attinenti alla sfera personale dell'autore, e sono **eternamente** legati, giuridicamente, all'autore. Si articolano in diritto a rivendicare la **parternità** dell'opera e diritto ad opporsi a **deformazioni o mutilazioni** dell'opera che siano di pregiudizio all'onore e la reputazione dell'autore. A questi si aggiunge il diritto di ritirare l'opera dal commercio per *gravi ragioni morali*. 

Sono di fondamentale importanza i **diritti connessi**, che nascono in capo a soggetti diversi all'autore dell'opera, ma la cui esistenza è direttamente connessa all'esercizio dei diritti d'autore (i.e. **merchandising**). In molti casi è possibile dire che siano i diritti connessi quelli di maggiore importanza commerciale. 


####Eccezioni e limitazioni 

Il diritto d'autore cerca di privilegiare l'accesso ai contenuti, svolgendo il ruolo di inventivo e tutela della cultura. La scienza giuridica ha quindi sviluppato l'istituto delle **libere utilizzazioni**, una *zona franca* in cui è esclusa la tutela del diritto d'autore. 


####Violazioni e sanzioni

Le sanzioni possono essere sia civili sia penali. [*omissis - 3/04/14* ] 


##Convergenza, diritto d'autore, cultura libera

####La ricerca di vie alternative e l'irrigidimento delle normative

La ricerca di vie alternative ha fatto nascere **movimenti culturali** in tema di affermazioni di principi di **accesso libero** ai contenuto ed alle opere. 
Mentre da un lato il riconoscimento morale più alto per l'autore è la possibilità concreta di conoscenza e diffusione della sua opera, è innegabile il diritto alla **tutela** degli interessi economici degli autori. 

Il sistema del diritto d'autore, consolidato nei secoli precedenti, con il progresso tecnologico incontra forti **resistenze**; il legislatore reagisce all'imporsi di alternative con un'inasprimento delle regole: l'alternativa è un **illecito** (pirateria). L'inasprimento delle regole è legato al concetto di ***supporto materiale***, ormai superato e anacronistico.

#####Il modello *copyleft*

L'idea fondamentale del modello *copyleft* consiste nell'utilizzare le prerogative attribuite all'autore per **consentire**. Fondamentalmente gli autori indicano ai fruitori quali usi della sua opera possono essere fatti. I principali progetti *copyleft* ad oggi sono il progetto **GNU**, mirato alle opere software e il progetto **Creative Commons**.

#####La proposta di Fisher (*Promises to Keep*, 2004)

William Fisher propone un modello secondo il quale i fruitori dovrebbero pagare un canone *flat* per l'accesso ai contenuti creativi, eventualmente differenziato a seconda del tipo. Il *tracking* della diffusione delle opere permetterebbe di distribuire i proventi del canone in maniera equa agli autori. 

#####Lawrence Lessig

Lessig, fondatore del progetto Creative Commons, riprende il modello di Fisher proponendo una coesistenza dei sistemi copyright e copyleft, con passaggi graduali tra le due realtà. 


##Copyleft e Creative Commons

L'avvento della comunicazione digitale pone l'esigenza di evolvere rispetto ad un sistema caratterizzato dai due estremi. Da "all right reserved" e "no right reserved" a "some rights reserved".

Il copyleft individua un modello di gestione basato su di un sistema di licenze applicabili dall'autore alle sue opere.

###Creative Commons

CC è un'organizzazione no profit fondata nel 2001 da Lawrence Lessig, volta a diffondere un sistema di tutela del diritto d'autore alternativo al copyright. Il sistema si basa sul fatto che nell'era di internet non sia possibile impedire la diffusione libera di un'opera.

[SEGUE SPIEGAZIONE DELLE LICENZE CC (BY-NC-SA-ND)]


#Il sistema dei brevetti

###Brevettabilità

I requisiti di brevettabilità sono:

- Novità
- Inventiva (originalità)
- Industriabilità

Un'invenzione è considerata come implicante un'attività inventiva se essa non risulta in modo evidente dallo **stato della tecnica**. Per la tutela è richiesta la non evidenza/ovvietà.


Sinteticamente un'invenzione è **una soluzione originale ad un problema tecnico**

Ogni invenzione deve essere descritta in modo sufficientemente chiaro e completo, perché ogni persona esperta del ramo possa attuarla, attraverso licenze o al momento della scadenza del brevetto.


#Percorsi di standardizzazione nell'ICT


####Il concetto di interoperabilità

L'**interoperabilità** viene definita come la predisposizione di un prodotto tecnologico a **cooperare** con altri prodotti senza particolari difficoltà, con **affidabilità** di risultato e con **ottimizzazione** delle risorse.

Secondo l'*IEEE* la definizione è:

>[...] the ability of two or more systems or components to exchange information and to use the information that has been exchanged.
	
In questo caso il *focus* è sullo scambio dell'informazione. Questo pone in primo piano il problema della **concorrenza**: le aziende che detengono grosse fette di mercato possono strutturare i loro prodotti in maniera da non consentire ai concorrenti di competere con armi pari, negando o condizionando l'interoperabilità.

A livello di politica europea e PA l'interoperabilità è essenziale, per favorire le comunicazioni e snellire le burocrazie. Nell'UE si sono sviluppati programmi per trattare l'argomento. 

Secondo *Bob Sutor* è necessario distinguere **inter**operabilità (ex. Open Source) da **intra**operabilità (ex. Apple, Microsoft). L'intraoperabilità è definibile come interoperabilità **interna** ad un ecosistema, dove un player rende più facile connettersi principalmente con un suo prodotto, centrale e dominante.

####Net Neutrality

La **neutralità della rete** è un principio fondamentale secondo cui internet e le altre reti telematiche devono funzionare in maniera **indipendente** dai tipi di informazioni che vi circolano. 
È il principio secondo il quale internet si è sviluppata fino ad essere quella che conosciamo oggi, ma che negli ultimi anni è stato messo in dubbio da operatori tramite scelte di incanalare, **filtrare**, monitorare i dati a seconda della loro destinazione, utilizzo, **natura**. 

Accademici hanno sottolineato come il livello di trasporto di internet dovrebbe fornire solo il **trasporto basilare** di pacchetti IP.

####Effetti di rete

Gli effetti di rete sono fenomeni, legati allo sviluppo di tecnologie, che generano standard *de facto*, consumatori traggono benefici da un prodotto in funzione del numero di altri individui che utilizzano quel prodotto.
Il fenomeno è molto sentito in ambito tecnologico in assenza di opportuni sistemi di monitoraggio e regolazione, con un **irrigidimento del mercato** e l'insorgenza di **lock-in tecnologico**, ovvero situazioni in cui gli utenti non riescono a passare da una tecnologia all'altra senza sostenere pesanti costi.



###Standard: definizioni ed esempi

####Il concetto di standard

Lo standard è un **modello** o tipo di prodotto, o un **insieme di norme **fissate con l'intento di ottenere l'**unificazione delle caratteristiche**, o l'insieme degli elementi che individuano le caratteristiche di un determinato processo tecnico.

Dal punto di vista del produttore, aderire ad uno standard riduce il dispendio di risorse, avendo già un progetto standardizzato, e **agevola l'immissione sul mercato** del prodotto. Per gli utenti un prodotto standardizzato significa una **maggiore garanzia** che tale prodotto sia interoperabile.

Lo standard può essere tale **de jure** o **de facto**. Nel primo caso lo standard deriva da un **procedimento di analisi e definizione** gestito da apposite organizzazioni, nel secondo esso è tale solo per la sua **elevata diffusione**.

La definizione di uno standard (**de jure**) è ottenuta attraverso un complesso meccanismo di **consultazione** e analisi che vede il coinvolgimento di esperti del settore implicato e degli ***stakeholders***.

L'esistenza degli standard de facto può portare a **conflitti** tra "i due mondi", gli uni portati avanti dalle aziende detentrici, gli altri dagli enti di standardizzazione.

Generalmente uno standard ha bisogno della **stabilizzazione** di una tecnologia, con il rischio che la loro definizioni freni l'avanzamento tecnologico. La velocità degli enti di standardizzazione è decisamente inferiore di quella del progresso tecnologico. 


####Le norme tecniche

L'Unione Europea definisce *norma* una specifica tecnica, approvata da un organismo riconosciuto a svolgere tale attività, la cui osservanza non sia obbligatoria e che appartenga ad una delle seguenti categorie:

- norma internazionale (**ISO**)
- norma europea (**EN**)
- norma nazionale (**UNI**)


###Dinamica storica della standardizzazione

L'esigenza di standardizzazione in un determinato settore è direttamente proporzionale al **livello di convergenza** tecnologica di quel settore, come anche al suo livello di **complessità** e trasversalità.

Possiamo indicare tre fasi evolutive della standardizzazione:

1. Dalla fine del XIX secolo fino alla seconda metà del XX secolo, dove vi è la tendenza a **legittimare forme di monopolio**, specialmente nei settori dell'energia e delle telecomunicazioni in generale. In questa prospettiva lo standard è quello operato dal monopolista del settore. La problematica degli standard veniva così circoscritta ad una **dimensione nazionale**. 

2. Dall'avvio della liberalizzazione dei mercati si ha una vertiginosa **crescita ed espansione** delle tecnologie e comunicazioni, con la **consapevolezza** dell'importanza della standardizzazione a livello anche internazionale.

3. La terza fase è ispirata alla **massimizzazione della convergenza tecnologica**. Le industrie si trovano a far parte di un meccanismo di mercato sempre più integrato e cumulativo, con la palese **esigenza** di standard chiari e universalmente condivisi.

Nelle due aree occidentali di massimo sviluppo tecnologico si è giunti a due tipi di approccio al fenomeno della standardizzazione:

- L'approccio principalmente **statunitense** per il quale l'attività di standardizzazione deve essere lasciata per quanto possibile al **mercato**.
- L'approccio **europeo**, dove la presenza di più soggetti nazionali e della Comunità Europea ha portato ad una soluzione in cui il ruolo centrale è affidato ad **enti governativi**.


###Attività di normazione

L'iter che porta alla formalizzazione di uno standard è chiamato **processo (iter) di standardizzazione**; esso si struttura in più fasi ed è gestito da enti specializzati di autorevolezza e credibilità universalmente riconosciute.
L'attività di normazione è uno dei **punti cardine** dell'innovazione tecnologica.

#####I principi dell'attività di normazione

I principi base che regolano il funzionamento di un ente di standardizzazione sono:

- **Consensualità**, ovvero la ricerca del massimo grado di consenso.

- **Democraticità**, poiché un processo basato su meccanismi democratici permette 	che **tutte le parti siano rappresentate** nelle diverse fasi, e che tutte 	concorrano in modo paritetico all'approvazione del progetto.

- **Trasparenza**, dato che durante il processo è importante che tutte le parti abbiano diritto di **conoscere** le "regole del gioco" e di **accedere pienamente alla documentazione** che testimonia l'iter.


####Fasi del processo

Ogni ente stabilisce le proprie norme, tuttavia è possibile ritrovare un **paradigma comune**.

Modello ISO:

- segnalazione e valutazione della necessità dello standard
- ricerca e consolidamento del consenso sulle caratteristiche
- approvazione formale e pubblicazione

Modello UNI:

- proposta della norma
- preparazione della bozza
- ricerca del consenso sulla bozza
- inchiesta
- 

[omissis]


Nella maggior parte dei casi la redazione della bozza tecnica viene svolta all'interno di **gruppi di lavoro**/commissioni tecniche formati da esperti che rappresentano le parti coinvolte.
In alcuni casi un organismo può far propria una norma già formalizzata da un altro ente, in questo caso si parla di **normazione di secondo grado**.

#####Pubblicazione ed utilizzo

Una volta formalizzati, gli standard si presentano sotto forma di **documenti** testuali o ipertestuali contenenti tutte le informazioni necessarie a ricalcarne e riprodurne il modello: cioè le **specifiche**.

Normalmente la documentazione realizzata è considerata dagli enti redattori materiale coperto da **tutele** del diritto industriale (copyright e segreto). Per accedervi gli operatori interessati devono versare una **royalty**; gran parte degli introiti derivano dalle cessioni delle licenze di utilizzo.

Per quanto riguarda l'implementazione degli standard, l'utilizzo della documentazione può essere sottoposto ad ulteriori diritti di proprietà industriale (**brevetti**) per quanto riguarda le soluzioni tecniche adottate. 


####La natura giuridica degli SSO

Ci si sta dirigendo sempre più verso enti di normazione di natura spontanea, creati per iniziativa delle stesse aziende interessate alla fissazione di un determinato standard.

Il diritto italiano tende a ricondurre tali enti al modello consortile, dove si ha un **consorzio** quanto più imprenditori costituiscono "un'organizzazione comune per la disciplina o per lo svolgimento di determinate fasi delle rispettive imprese". I fondamenti per il loro funzionamento sono definiti nei rispettivi **statuti**.



####Livelli territoriali

Dal punto di vista dell'EU si hanno tre livelli: **nazionale**, **europeo**, **internazionale**.

#####Livello nazionale
Gli enti di livello nazionale si occupano di standard a interesse, appunto, nazionale.

In Italia le due principali realtà sono **l'UNI** (Ente nazionale italiano di unificazione) e il **CEI** (Comitato Elettrotecnico Italiano).

L'UNI svolge un **ruolo centrale** per il settore industriale italiano, sia per l'attività interna, sia per la gestione dei rapporti con i principali enti internazionali. 

Il CEI ha finalità di **promozione e diffusione** di cultura tecnica e sicurezza elettrica.  


#####Livello europeo

Il coordinamento dell'attività di standardizzazione è affidato al **CEN** (comitato europeo di normazione). La sua attività è integrata con quella di altri due enti, ETSI (telco) e CENELEC (elettrotecnica).
Altro importante ente è l'**ECMA** international, impegnata nella standardizzazione nel settore informatico e dei sistemi di comunicazione.

#####Livello internazionale

La realtà principale è l'ISO, che collega e coordina gli enti nazionali di 157 paesi. È un'organizzazione non governativa, nonostante ricopra un ruolo centrale nella politica economica e nell'economia mondiale, e abbia un potere "insolito" per un ONG.

In materia di standard per l'elettricità e l'elettrotecnica lavora a fianco dell'**IEC**. I **Joint Technical Committee** sono comitati congiunti tra diversi enti, il JTC-1 è la congiunzione tra ISO e IEC e si occupa di standardizzazione nell'area dell'IT.

L'ITU-T, sezione della **International Telecommunications Union**, si occupa di standardizzazione, e i suoi standard sono la base di riferimento delle attuali tecnologie di comunicazione e informazione.


##Problematiche 
      
La questione della standardizzazione fino a questo punto può sembrare portatrice solo di benefici, ma la questione è più complessa


####Standardizzazione e innovazione tecnologia

Uno standard ha bisogno di **stabilità**, di essere riconosciuto ed utilizzato; lo standard è la cristallizzazione di un modello di riferimento. D'altro canto sappiamo che lo sviluppo tecnologico è in **continua e veloce evoluzione**, quindi la standardizzazione rischia di essere semplicemente un'operazione di **fotografia dello stato dell'arte** e della tecnica al momento della definizione, e poco più.

In quest'ottica la standardizzazione deve tenere conto di queste dinamiche e porsi in un'ottica **fluida** e prospettica, altrimenti rischia di trasformarsi in un **freno all'innovazione tecnologica**: i soggetti coinvolti nell'attività devono rivolgersi verso il medio e lungo periodo, e occuparsi di tecnologie mature.

Nella standardizzazione occorre considerare la coesistenza tra __due forze opposte__, che devono essere tenute in equilibrio: da una parte assicurare che la **convergenza** sugli standard si compia il prima possibile, dall'altra garantire la virtuosa coesistenza delle **necessità di apertura e interoperabilità** delle piattaforme, e definire un contesto competitivo fertile all'attività innovativa.

Un sistema di standardizzazione non ben congegnato può inoltre causare __un irrigidimento del mercato__, per il quale il superamento di uno standard ormai obsoleto in favore di una tecnologia più moderna può essere **frenato da ragioni strategiche**: uno standard ben radicato crea una naturale **inerzia** che rende difficile sostituirlo con uno nuovo. Inoltre esiste il rischio che gli effetti di rete si risolvano in **barriere all'entrata** che conducano ad una chiusura oligopolistica, in grado di rallentare o di fermare l'ingresso di tecnologie meritevoli di una maggiore attenzione o superiori.


####Standard e gestione della proprietà intellettuale

La standardizzazione nell'ICT rimette in **discussione** alcuni dei paradigmi classici delle proprietà intellettuale: si viene a creare un'apparente contraddizione per la quale partecipare alla definizione di uno standard equivale a giocare *"a carte scoperte"*. La IPR disclosure rappresenta uno dei punti chiave dell'attività di normazione. È fondamentale che i dententori di diritti si pongano in un'ottica collaborativa e di massima trasparenza, dichiarando fin da subito la titolarità di questi diritti.


####Standard, concorrenza e antitrust

Organizzazioni in cui le aziende si accordano sugli sviluppi del mercato sono sottoposte ad una particolare attenzione del controllo antitrust, rappresentando la potenziale proliferazione di *cartelli* attorno ad una 
certa tecnologia e di "cortocircuiti alle dinamiche concorrenziali". La normativa europea prevede **incompatibilità con il mercato comune** degli accordi tra imprese che abbiano per oggetto ed effetto impedire, falsare o restringere il gioco della concorrenza. Sono previste **eccezioni** per associazioni volte a promuovere lo sviluppo tecnologico.



##[Ospite (chimini) ] (continua brevetti)


####La concorrenza sleale

Le norme contro la concorrenza sleale proteggono contro l'**imitazione servile** delle caratteristiche estetiche, ovvero quelle percepite dal'utilizzatore; queste devono essere **individualizzanti**, non devono essere funzionali; inoltre le caratteristiche devono comunque essere **distintive** nel mercato, e l'imitazione deve essere** idonea a confondere** l'utente. 


####I diritti conferiti dal brevetto

In Italia, dall'art. 56 CPI, al titolare del brevetto è data la **facoltà esclusiva** di attuare l'invenzione e trarne **profitto**. Senza autorizzazione del titolare è vietato **produrre**, **usare**, **commercializzare**, vendere, importare, applicare il **procedimento**, il prodotto brevettato o prodotto con un procedimento brevettato.

L'uso dei diritti duplice: **offensivo**, ovvero lo sfruttamento diretto della tecnologia brevettata recuperando gli investimenti di R&D, e la **ricerca attiva** dei concorrenti in contraffazione, e **difensivo**, quando quando si indica la proprietà dell'invenzione, con il controllo sullo sfruttamento dei fornitori, clienti e concorrenti, proteggendosi da successive dichiarazioni di partenità e richieste di esclusiva.

Tipicamente i brevetti offensivi sono quelli riguardanti il *core business* di un'azienda.

####La contraffazione


Si distingue tra contraffazione **letterale** e **per equivalenti**. 
Se nel prodotto di presunta contraffazione sono presenti tutte le caratteristiche **rivendicate** dal brevetto, parola per parola, si ha una contraffazione letterale.
In un prodotto in cui non leggo parola per parola la dichiarazione di esclusiva, ma lo stesso **insegnamento** brevettato, same function, same way, same result, si ha una contraffazione **per equivalenti**. 

Si ha contraffazione **indiretta** con la fornitura di componenti (non brevettati) utilizzabili **esclusivamente** per la produzione del prodotto brevettato


###La ricerca brevettuale

La maggior parte delle informazioni è contenuta **esclusivamente** negli archivi brevettuali, di queste una piccola parte (10%) è protetta, mentre il resto è di pubblico dominio.

La ricerca brevettuale deve soddisfare una duplice necessità. 

Una soluzione tecnica è **brevettabile**, ovvero è stata già brevettata? Se la ricerca ha esito positivo posso concludere che la soluzione sia stata già brevettata. **In caso di esito negativo non è immediato** che la soluzione non sia stata già brevettata: occorre affinare la ricerca.
 
La soluzione tecnica ha **interferenze** con altri brevetti? O meglio, è stata già rivendicata? L'unica certezza sulla fattibilità si ha quando si trovi un brevetto che copra la soluzione proposta **già scaduto**.

La ricerca di brevettabilità prevede una ricerca iniziale nominativa o per parole chiave, e la successiva **analisi completa** dei documenti trovati.

La ricerca di fattibilità (libera attuazione) allo stesso modo prevede una ricerca iniziale, dai risultati vengono poi estratti i **documenti rilevanti** per il prodotto (o procedimento) d'interesse. La ricerca viene ridotta verificando se e dove tale brevetto sia ancora **in vita**. In caso sussistesse contraffazione si può tentare il *design around*.



###La tutela brevettuale del software

Viene definito software un programma, sequenza di istruzioni in codice adatta ad essere eseguita da un calcolatore. 

L'esigenza di tutela nasce dell'**impiego sempre crescente** nella vita quotidiana, e dal fatto che la porzione innovativa di un prodotto risiede appunto in esso. 

Gli strumenti legali per la tutela del software esistono, tramite **diritto d'autore** (sorgenti, codice oggetto), **registrazione di modello** (interfacce grafiche), e brevetto, limitatamente agli algoritmi di carattere *tecnico*.
Inoltre il software è proteggibile in quanto *know-how* aziendale.

In sostanza la tutela è relativa ai programmi per elaboratore e relativi materiali preparatori. Non sono proteggibili le **idee e i principi** alla base del codice e delle interfacce. Dunque **viene protetta la forma espressiva**. 
Non risultano protetti lo scopo, gli algoritmi matematici, la flowchart.

Le soluzioni creative sono tutelabili come **design industriale**.




###Standard e brevetti

Nel rapporto tra standard e brevetti si crea un **conflitto di interessi**: da una parte si ha l'interesse di promuovere una tecnologia perché sia più diffusa possibile, dall'altra i titolari dei brevetti hanno interesse a inserire loro tecnologie brevettate nella struttura dello standard. La soluzione è solo di compromesso. 

Tra le politiche vi è la *duty of disclosure*, ovvero l'obbligo di indicare quali brevetti potrebbero essere interessati dallo standard, e la creazione di accordi di **licenziamento specifico**, secondo principi FRAND (Fair, Reasonable, Non-Discriminatory) e Royalty Free. Alternativa alle licenze FRAND vi è il modello ***ex-ante***, secondo il quale i membri comunicano all'inizio del processo di standardizzazione i brevetti interessati e le royalty specifiche. 
